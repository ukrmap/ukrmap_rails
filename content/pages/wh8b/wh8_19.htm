<a name="par19"></a>
<p class="MsoNormal" style="text-align: justify; text-indent: 1cm;"><b style=""><u><span style="font-size: 12pt; font-family: Arial; text-shadow: none;" lang="RU">§ 1</span></u></b><b style=""><u><span style="font-size: 12pt; font-family: Arial; text-shadow: none;">9</span></u></b><b style=""><u><span style="font-size: 12pt; font-family: Arial; text-shadow: none;" lang="RU">.
Московська держава в XVIІ&nbsp;ст.</span></u></b></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">Пригадайте:</span></i></b></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">1.</span></i></b><span style="font-size: 12pt; font-family: Arial; text-shadow: none;" lang="RU">Якими були
наслідки політики Івана ІV Грозного для Московської держави?</span></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">2.</span></i></b><span style="font-size: 12pt; font-family: Arial; text-shadow: none;" lang="RU">Якими були
основні риси станової монархії в країнах Західної Європи?</span></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">3.</span></i></b><span style="font-size: 12pt; font-family: Arial; text-shadow: none;" lang="RU">Що таке
самодержавство? На кого воно спиралося?</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm;"><b style=""><span style="font-size: 12pt; font-family: Arial; text-shadow: none;" lang="RU">1. Початок Смутних часів</span></b></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">На початку XVI ст.
Московську державу охопила тяжка криза, що увійшла в історію як&nbsp;<b style="">Смутні часи</b> (1598—1613 рр.). Тоді
Московська держава знаходилася на межі загибелі, і лише завдяки рішучим діям
російського народу вона вистояла.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Після смерті Івана
ІV престол посів бідний на розум його син <b style="">Федір</b>
(1584—1598 рр.). Він не міг керувати державою, і поступово вся влада
зосередилася в руках боярина Бориса Годунова, із сестрою якого цар Федір був
одружений. Продовжуючи політику Івана ІV, Годунов суворо розправився з ворожими
йому представниками боярської знаті, спираючись при цьому на широкі кола
дворянства.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">Постать в історії</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Честолюбний і
розумний політик, Борис Годунов протягом 10 років очолював уряд царя Федора.
Він досяг значних успіхів у зміцненні міжнародного авторитету Московської
держави. Годунов уклав 15-річне перемир'я з Польщею, примусив кримського хана
укласти мирну угоду з Московією. Внаслідок&nbsp;успішної війни проти Швеції
Московія отримала вихід у Балтійське море. Засноване 1584 р. на півночі, в
гирлі річки Двіни місто Архангельськ стало центром торгівлі Московської держави
з Англією та Голландією. Дипломатичні успіхи були пов'язані передусім з
особистістю Годунова. Він дістав непогану для свого часу освіту, володів
кількома іноземними мовами, мав найкращу в Москві бібліотеку. Його прагненням
було перетворити Московію на європейську державу. Але цього він так і не досяг.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">У 1591 р. за
нез'ясованих обставин в Угличі помер спадкоємець московського престолу,
останній син Івана ІV царевич Дмитрій. За офіційним повідомленням царевич під
час гри впав на ніж і заколовся. Одначе ширилися чутки, що його було вбито за
наказом Бориса Годунова. У 1598 р. помер і цар Федір. Він не мав нащадків, і з
його смертю припинилася давня династія Рюриковичів у Московській державі.
Почався перший період Смутних часів — <b style="">доба
династичної кризи </b>(1598—1605 рр.).<b style=""> </b>В
історії будь-якої монархії це дуже небезпечний час. Завдяки підтримці
дворянства новим царем на земському соборі було обрано <b style="">Бориса Годунова</b> (1598—1605 рр.). Він опікувався розвитком ремесла і
торгівлі, розгорнув будівництво нових міст у Поволжі. Проте його плідна
діяльність зійшла нанівець, коли під час голоду 1601—1603 рр. влада не
спромоглася змінити ситуацію на краще, хоча й організувала роздачу хліба голодним.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">У ті страшні три
роки люди їли кору дерев, кішок, собак, тисячами вмирали. Селяни юрбами тікали
від своїх господарів. Із селян-утікачів формувалися лихі ватаги, що грабували
купців і дворян. Почалися селянські повстання. Зусібіч лунали звинувачення на
адресу Годунова, який несподівано помер. Тоді Московію охопив другий етап кризи
— <b style="">соціальний </b>(1605—1609 рр.)
Зростання напруженості в суспільстві переростало в громадянську війну між
силами, що прагнули захопити владу в державі. Нараз з'явилася людина, яка
оголосила себе врятованим від смерті сином Івана ІV Дмитрієм. Оскільки, на
думку більшості, він був самозванцем, за ним закріпилося ім'я <b style="">Лжедмитрія І.</b></span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoBodyTextIndent" style="line-height: normal;"><b style=""><span style="font-family: Arial;" lang="RU">2. Від Лжедмитрія І до початку правління Романових</span></b></p>

<p class="MsoBodyTextIndent" style="line-height: normal;"><span style="font-family: Arial;">Неврожаї і голод
початку </span><span style="font-family: Arial;" lang="EN-US">XVIII</span><span style="font-family: Arial;"> ст. у свідомості більшості
населення Московії пов'язувалися з династичними проблемами країни, вважалися
Божою корою за вбивство "законного царя". все це допомагало
Лжедмитрію І. Перемога самозванця була забезпечена, за висловом російського
поета О. Пушкіна, "думкою народною". його підтримали незадоволені
своїм становищем селяни, козаки, міщани і знать, яку не влаштовувало правління
Годунова.</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU">Лжедмитрій</span><span style="font-family: Arial;" lang="EN-US">&nbsp;</span><span style="font-family: Arial;" lang="RU">І спирався на допомогу польських магнатів, які сподівалися завдяки йому
поширити свій вплив на Московію. Зібравши в Україні 4-тисячну армію, більшу
частину якої складали козаки, він рушив на Москву. Саме завдяки підтримці
запорозьких козаків Лжедмитрію </span><span style="font-family: Arial;" lang="EN-US">I</span><span style="font-family: Arial;" lang="RU"> поталанило захопити Москву і сісти на
престолі під ім'ям царя Дмитрія Івановича.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">Постать в історії</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Лжедмитрій I правив
майже рік (червень 1605 р. — травень 1606 р.), користуючись підтримкою не лише
поляків, а й частини російського народу. Перші кроки діяльності нового царя
свідчили про те, що він намірявся перетворити Московію на країну європейського
штибу. Під страхом смерті він заборонив брати хабарі, а водночас підвищив
платню державним службовцям. Щоденно, дивуючи всіх, брав участь у роботі
Боярської думи. Лжедмитрій I дбав про те, щоб дати народові освіту, переконував
бояр у необхідності відвідувати європейські країни і відсилати їхніх дітей
вчитися за кордон. Він казав, що в Москві слід відкрити університет,
влаштовував диспути між католицьким і православним духовенством. Справді, то
була незвична для Московської держави людина. Ким же він був насправді? Відомо,
що напередодні свого вінчання на царство Лжедмитрій I зустрівся з матір'ю
царевича Дмитрія і вона визнала в ньому свого сина. Можливо, тим, хто скинув
царя Дмитрія, було вигідно зображати його звичайнісіньким самозванцем, який
захопив царський престол.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Невдоволені правлінням
нового царя бояри на чолі з Василієм Шуйським склали змову. Проти ночі на
16&nbsp;травня 1606 р. вони таємно випустили з московських в'язниць карних
злочинців і роздали їм зброю. Внаслідок бунту Лжедмитрія I було вбито.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">На земському соборі
новим царем обрали боярина <b style="">Василія
Шуйського</b> (1601—1610 рр.). Проте він не тільки не зумів припинити
громадянську війну, а своїми діями погіршив ситуацію у країні. Невдоволені
політикою Шуйського козаки, дворяни та селяни об'єдналися навколо “воєводи
царевича Дмитрія” <b style="">Івана Болотникова,</b>
який рушив із загонами на Москву. Повстанці спробували захопити місто, але
зазнали поразки. Шуйський жорстоко розправився з ними. Сотні повстанців було
втоплено; самого Болотникова спершу осліпили, а потім утопили.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Ще не закінчилася
боротьба Шуйського проти повстанців, як на Брянщині з'явився молодик, котрий
заявив, що він є царем Дмитрієм і дивом урятувався від змовників у Москві. Ким
був новий самозванець, невідомо.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">У січні 1608 р. <b style="">Лжедмитрій II</b> рушив на Москву.
Московська держава виявилася розколотою: одні території визнавали Василія
Шуйського, інші — самозванця. Громадянська війна між їхніми прихильниками
розгорілася з новою силою. Взяти Москву Лжедмитрій II не зміг і влаштував у
московському селі Тушині щось на зразок другої столиці держави. Цар Василій
Шуйський, зрозумівши, що сам самозванця не подолає, прикликав до Московії
шведів. Польський король Сигізмунд III, який у той час воював проти Швеції,
побачив у цьому посилення свого ворога і сам вторгся в Московію. У складі
війська Сигізмунда III було 40 тис. запорозьких козаків. У розгромі московських
військ Сигізмундом III біля Клушина і оволодінні ним престолом козаки відіграли
одну з провідних ролей.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Після поразки біля
Клушина група бояр склала змову проти Василія Шуйського і примусила його
зректися влади. До часу обрання нового царя країною повинна була правити
Боярська дума з семи осіб, яку народ назвав «Семибоярщиною». А втім, по деякім
часі бояри вирішили, що краще “...государичу (Владиславу, сину Сигізмунда III.
— <b style=""><i style="">Авт.</i></b>)
служити, ніж від своїх холопів битими бути”. Вони підписали про це угоду з
поляками і відчинили їм брами Москви. Одночасно із захопленням Москви поляками
північ країни окупували шведи. Перед Московською державою постала загроза
втрати незалежності.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">На боротьбу проти
інтервентів піднявся народ Московської держави, розпочався третій період кризи
— <b style="">національно-визвольний</b> (1610—1613
рр.). Створювалися загони народного ополчення. Метою ополченців було визволити
Москву від поляків і відновити православну монархію. До першого приєдналася
більшість дворян і козаків, які підтримували раніше Лжедмитрія ІІ. Сталося це
внаслідок убивства другого самозванця у 1610 р. і розпаду тушинського війська.
Проте перше ополчення своїх головних завдань не вирішило, спроби визволити
Москву закінчилися поразкою. Восени 1611 р. за ініціативою земського старости
К. Мініна і князя Д. Пожарського у Нижньому Новгороді було створено друге
ополчення. У серпні 1612 р. воно підійшло до Москви і, зламавши опір польських
військ, визволило у жовтні 1612 р. столицю держави від інтервентів.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Отже, <b style="">за Смутних часів долю Московської держави
вирішив своїми рішучими діями її народ.</b></span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm;"><b style=""><span style="font-size: 12pt; font-family: Arial; text-shadow: none;" lang="RU">3. Початок правління династії Романових</span></b></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">У січні 1613 р. в
Москві зібрався земський собор — найбільший за останні роки. Собор одразу виніс
рішення — ніяких іноземних претендентів на московський престол не обирати.</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU">Найбільш
прийнятною для всіх кандидатурою став 16-річний Михайло Федорович Романов, син
митрополита Філарета Романова. </span></p>

<p class="MsoBodyTextIndent" style="line-height: normal;"><span style="font-family: Arial;" lang="RU"><img src="/images/wh8b/wh8_19_files/image077.jpg" v:shapes="_x0000_i1064" height="300" width="314"></span></p>

<p class="MsoBodyTextIndent" style="line-height: normal;"><i style=""><span style="font-family: Arial;" lang="RU">Мал. Михайло Романов</span></i></p>

<p class="MsoBodyTextIndent" style="line-height: normal;"><span style="font-family: Arial;" lang="RU">&nbsp;</span></p>

<p class="MsoBodyTextIndent" style="line-height: normal;"><span style="font-family: Arial;">Старовинний
боярський рід Романових був популярним і влаштовував багатьох. Юний вік царя
передбачав його безгрішність перед богом і неучасть в подіях Смути. Романови
були сподвижниками молодого царя Івана Грозного, а за часів Бориса Годунова
перебували в долала. Тому рід Романових не зміг високо піднятися у роки Смути. </span><span style="font-family: Arial;" lang="RU">Нарешті, зв'язки Філарета Романова з “тушинцями” та участь у переговорах із
Владиславом давали надію тим, хто також брав участь у цих справах, на те, що
цар їх не каратиме.</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU">Під
час обрання на престол у лютому 1613</span><span style="font-family: Arial;" lang="EN-US">&nbsp;</span><span style="font-family: Arial;" lang="RU">р. <b style="">Михайло Романов</b> (1613—1645 рр.) дав зобов'язання не ухвалювати
рішень без ради з Боярською думою чи земським собором. Так <b style="">почалося правління в Московській державі Романових, що тривало більш як
300 років.</b></span></p>

<p class="MsoBodyTextIndent" style="line-height: normal;"><b style=""><span style="font-family: Arial;" lang="RU"><img src="/images/wh8b/wh8_19_files/image079.jpg" v:shapes="_x0000_i1065" height="544" width="570"></span></b></p>

<p class="MsoBodyTextIndent" style="line-height: normal;"><i style=""><span style="font-family: Arial;" lang="RU">Мал. Обрання на престол Михайла Романова</span></i></p>

<p class="MsoBodyTextIndent" style="line-height: normal;"><span style="font-family: Arial;" lang="RU">&nbsp;</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU">За
нового царя територію Московської держави було остаточно визволено від
інтервентів. За Столбовським миром 1617 р. Швеція повернула Московській державі
Новгород, але залишила за собою все узбережжя Фінської затоки.</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU">У 1618
р. королевич Владислав знову спробував розпочати війну проти Московії. У селі
Деуліні (біля Троїце-Сергієва монастиря під Москвою), де його зупинили, було
підписано перемир'я на 14,5 року. </span><span style="font-family: Arial;">Однак, </span><span style="font-family: Arial;" lang="RU">Польща не відмовлялася від претензій на престол</span><span style="font-family: Arial;"> тому, що у 1610 р. Боярська дума уклала угоду з поляками про
обрання Владислава руським царем. </span><span style="font-family: Arial;">Московська держава віддавала Польщі
Смоленськ і Чернігово-Сіверщину.</span></p>

<p class="MsoBodyTextIndent" style="line-height: normal;"><span style="font-family: Arial;">&nbsp;</span></p>

<p class="MsoBodyTextIndent" style="line-height: normal;"><span style="font-family: Arial;">Цікаво знати</span></p>

<p class="MsoBodyTextIndent" style="line-height: normal;"><span style="font-family: Arial;">Під час польсько-московської
війни 1618 р. Річ Посполита використовувала, як і раніше, українських козаків. </span><span style="font-family: Arial;" lang="RU">Гетьман Петро Сагайдачний на прохання польського короля повів на допомогу
королевичу Владиславу, який з невеликим військом зав'яз на просторах Московії,
20-тисячне військо. Під Москвою він ущент розбив московське військо. Цар іще
раз спробував зупинити козаків, пославши назустріч їм бояр з усіма наявними
силами. Одначе ті, ледве помітивши козацьке військо, розбіглися хто куди.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Сагайдачний
з'єднався з військами Владислава і почав готуватися до штурму Москви. Одначе
про час штурму стало відомо противнику. Коли про це дізнався Сагайдачний, він
наказав припинити підготування до штурму — на тривалу облогу добре укріпленої
фортеці у зимові холоди козаки сил не мали. Є й інша версія відмови
Сагайдачного від штурму: буцімто він почув дзвони православних церков, заплакав
і повернув назад. Після підписання Деулінського перемир'я вони повернулися в
Україну. </span><span style="font-size: 12pt; font-family: Arial; text-shadow: none;"></span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Система державного
управління у Московії суттєвих змін у XVII ст. не зазнала. Усі найважливіші
питання державного життя вирішувалися у приказах, яких налічувалося понад 80.
На них спирався цар у виконанні рішень, обговорюваних із <b style="">Боярською думою</b> (дорадчим органом при царі з представників
боярської аристократії) та <b style="">земськими
соборами </b>(центральними загальнодержавними станово-представницькими
органами). У безпосередньому підпорядкуванні царя знаходився тільки один приказ
— таємних справ. Він існував “...для того, щоб царська думка і справа
виконувалися за його бажанням, а бояри та думні люди ні про що не знали”, —
писав один із сучасників царя Олексія Михайловича.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Місцеву владу в
Московській державі очолювали воєводи, призначувані царем із дворян.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm;"><b style=""><span style="font-size: 12pt; font-family: Arial; text-shadow: none;" lang="RU">4. Формування абсолютизму царя Олексія</span></b></p>

<p class="MsoBodyTextIndent" style="line-height: normal;"><b style=""><span style="font-family: Arial;" lang="RU">У другій половині </span></b><b style=""><span style="font-family: Arial;" lang="EN-US">XVII&nbsp;</span></b><b style=""><span style="font-family: Arial;" lang="RU">ст. в різних сферах політичного
життя Московської держави відбувалися зміни, що остаточно свідчили про
завершення формування абсолютної монархії у формі самодержавства.</span></b><span style="font-family: Arial;" lang="RU"> Вже сам титул царя “Божою Милістю Великий Государ, Цар і Великий Князь
всея Великої і Малої Русі Самодержець” підкреслював походження царської влади
від Бога та її необмежений характер. Цим титулом користувався цар <b style="">Олексій Михайлович</b> (1645—1676</span><span style="font-family: Arial;" lang="EN-US">&nbsp;</span><span style="font-family: Arial;" lang="RU">рр.).</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU"><img src="/images/wh8b/wh8_19_files/image080.jpg" v:shapes="_x0000_i1066" height="391" width="410"></span></p>

<p class="MsoBodyTextIndent" style="line-height: normal;"><i style=""><span style="font-family: Arial;" lang="RU">Мал. Цар Олексій Михайлович</span></i></p>

<p class="MsoBodyTextIndent" style="line-height: normal;"><span style="font-family: Arial;" lang="RU">&nbsp;</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU">Постать
в історії</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU">Олексій
Михайлович — син Михайла Романова — за свою вдачу дістав прізвисько “Тишайший”
(Тихий). Він був обдарованою людиною, полюбляв книги. Намагався сам складати
вірші, видав книгу про соколину охоту. У його палаці на повному утриманні
мешкали старці, каліки, жебраки. Олексій Михайлович був людиною побожною.
Щоранку вставав о 4-й</span><span style="font-family: Arial;" lang="EN-US">&nbsp;</span><span style="font-family: Arial;" lang="RU">годині та молився, з короткими
перервами на зустріч із царицею та боярами, до 10-ї години ранку. Цар був
людиною імпульсивною, легко гнівався, але довго гніву не тримав. Його
негативною рисою було, мабуть, те, що він легко піддавався сторонньому впливові
(наприклад, патріарха Никона). Не вмів і не прагнув багато працювати, був
нерішучим, але водночас надзвичайно полюбляв владу над людьми. У повсякденному
житті велич царської влади підкреслювалася розкішним вбранням, казковим
багатством царських помешкань, появою спеціальних ритуалів — від прийняття
послів до царського вмивання.</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU">&nbsp;</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU">Юридичне
закріплення засади абсолютизму знайшли у прийнятому 1649</span><span style="font-family: Arial;" lang="EN-US">&nbsp;</span><span style="font-family: Arial;" lang="RU">р. <b style="">Соборному уложенні</b> — збірнику
законів. Його дві глави було спеціально присвячено захистові царської влади та
покаранням за образу царя.</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU">Свідченням
складання абсолютизму стало і зменшення значення земських соборів. Земський
собор</span><span style="font-family: Arial;"> 1653 р.</span><span style="font-family: Arial;" lang="RU">, що
ухвалив рішення про приєднання України до Росії, став останнім собором,
скликаним у повному складі за роки правління Олексія Михайловича. Земські
собори стали поступатися Боярській думі, в якій дедалі більшу роль відігравали
дворяни. </span><span style="font-family: Arial;">Представників тих станів думку яких
бажала дізнатися Боярська дума відтепер лише запрошували на її засідання.</span></p>

<p class="MsoBodyTextIndent" style="line-height: normal;"><span style="font-family: Arial;">&nbsp;</span></p>

<p class="MsoBodyTextIndent" style="line-height: normal;"><b style=""><span style="font-family: Arial;" lang="RU">5. Московська держава та Україна</span></b></p>

<p class="MsoBodyTextIndent" style="line-height: normal;"><span style="font-family: Arial;" lang="RU">Найважливішою
історичною подією правління царя Олексія Михайловича стало рішення про
приєднання України до Московської держави. У середині </span><span style="font-family: Arial;" lang="EN-US">XVII</span><span style="font-family: Arial;" lang="RU"> ст.
на Україні запалало полум'я Національно-визвольної війни проти Речі Посполитої.
Під час війни на визволеній території було створено</span><span style="font-family: Arial;"> Українську козацьку державу "Військо запорозьке".</span><span style="font-family: Arial;" lang="RU"> Гетьман Богдан Хмельницький, який очолював її, налагоджував під час війни
відносини з сусідніми державами, шукав допомоги у боротьбі з Річчю Посполитою.
Неодноразово звертався гетьман за допомогою до Московії, проте у державі
московського царя було багато своїх проблем. Її стрясали народні повстання, не
вистачало грошей на розпочату царем реорганізацію війська. Олексій Михайлович
розумів, що допомога Україні означатиме війну з Річчю Посполитою, з якою у 1634
р. Москва підписала договір про “вічний мир”. Але поступово ідея об'єднання
двох держав ставала дедалі реальнішою. Земський собор, який відбувся 1 жовтня
1653</span><span style="font-family: Arial;" lang="EN-US">&nbsp;</span><span style="font-family: Arial;" lang="RU">р. у Москві, постановив розпочати війну проти Польщі та ухвалив рішення:
“Військо запорозьке з містами і землями прийняти під свою государеву високу
руку”. Через кілька днів для підписання договору з Москви в Україну виїхало
посольство на чолі з боярином Василієм Бутурліним.</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU">8
січня 1654 р. у місті Переяславі відбулася рада, на якій більшість учасників
своє ставлення до союзу з Московією висловило так: “Воліємо під царя східного,
православного”. Після цього Бутурлін передав Хмельницькому царську грамоту про
взяття України під “монаршу” руку з обіцянкою захищати її від ворогів. Українці
йшли на цю угоду зі щирою вірою в те, що Україна збереже завойовану у
визвольній війні </span><span style="font-family: Arial;">державність</span><span style="font-family: Arial;" lang="RU">.</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU">Проте,
як показали наступні події, підписуючи договір, кожна зі сторін вкладала в
нього свій зміст: московський цар уважав, що Україна стає залежною від нього,
українці ж розраховували на широку державну автономію, близьку до незалежності.
Основною метою війни з Польщею, яку розпочала після цих подій Московська
держава, було повернення земель, утрачених у Смутні часи. На Україну було
надіслано лише допоміжні сили, тоді як головна армія на чолі з царем влітку
1654 р. розпочала облогу Смоленська; його здобули через два місяці.</span></p>

<p class="MsoBodyTextIndent" style="line-height: normal;"><span style="font-family: Arial;" lang="RU">Унаслідок
війни з Польщею Московська держава повернула землі, захоплені поляками у період
Смути. Проте для України Андрусівське перемир'я 1667 р. стало катастрофою: її
було розчленовано Річчю Посполитою і Московією. <b style="">Війна, розпочата московським царем начебто в ім'я визволення
православного українського народу, завершилася розділом України.</b></span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm;"><b style=""><span style="font-size: 12pt; font-family: Arial; text-shadow: none;">6</span></b><b style=""><span style="font-size: 12pt; font-family: Arial; text-shadow: none;" lang="RU">. Реформа Никона. Церковний розкол</span></b></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">За Смутних часів
авторитет церкви значно зменшився. Більшість духовенства розуміла необхідність
реформи церковного життя, проте серед пастирів церкви не було єдності.
Суперечки про віру та обряди стали передумовою церковного розколу.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">У 1652 р. новим
патріархом було обрано Никона, особистого друга царя. Никон розпочав
реформування московської церкви. Необхідність цієї реформи була пов'язана з
тим, що, приєднавши Україну, московський цар у майбутньому розраховував
об'єднати під своєю владою всі інші православні народи Східної Європи та
Балкан. Для створення такої імперії необхідна була релігійна єдність. Проте
московські обряди значно відрізнялися від поширених в усьому православному
світі. Никон дійшов висновку, що московській церкві слід повчитись у більш
освічених київських і грецьких ченців.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">За наказом
патріарха розпочали виправляти богослужебні книги за грецькими оригіналами, а
перегодом внесли зміни і в обряди. З'ясувавши розходження московського обряду з
грецьким, Никон рішуче став на бік греків і своїм одноосібним рішенням наказав
усім віруючим хреститися трьома перстами (а не двома, як було в Московії), бо
так хрестилися греки. Було також скорочено обряди хрещення й покути, заборонено
ікони, написані не у візантійському, а в західноєвропейському стилі.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Никон здійснював
зміни поспіхом, самовладно, вимагав від усіх негайно відмовитися від старих
обрядів. Старомосковські обряди патріарх брав на глум, забуваючи про
тактовність і повагу, а це ще більше ображало прихильників старих традицій.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Чимало московських
духовних осіб виступило проти нововведень. Тих, хто підтримував старі обряди,
очолив протопоп Авакум. Його прихильники утворили “старообрядський” напрям у
православній церкві. За закликами протопопа Авакума тисячі людей тікали до
лісів, утворювали там старообрядські громади, щоби жити у старій своїй вірі.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Тим часом, у
розпалі боротьби, патріарх Никон став робити те, що викликало дедалі більше
невдоволення царя: висував претензії на вищу духовну владу, якій світська мала
коритися, наказав називати себе “великим государем”, а в рішеннях Боярської
думи стало з'являтися таке: “Патріарх указав, а бояри присудили”. Погодитись із
цим владолюбний Олексій Михайлович не міг. Розпочалася виснажлива боротьба царя
з патріархом. Вісім років знадобилось Олексію Михайловичу для того, щоб
позбавити Никона сану патріарха. У 1666 р. за рішенням церковного собору, в
якому взяли участь і східні патріархи, Никона відправили простим ченцем до
Ферапонтова монастиря. Головним захисником церковної реформи було проголошено
царя, а всіх супротивників реформи піддано анафемі й віддано на суд. У
1682&nbsp;р., після довгих років страждань, лідера “старообрядців” протопопа
Авакума спалили на багатті.</span></p>

<p class="MsoNormal" style="text-align: justify; text-indent: 1cm;"><b style=""><span style="font-size: 12pt; font-family: Arial; text-shadow: none;" lang="RU">Внаслідок боротьби, що розгорнулася між
світською та духовною владою у другій половині XVII ст. в Московській державі,
царська влада зберегла й підтвердила свій абсолютний характер.</span></b><span style="font-size: 12pt; font-family: Arial; text-shadow: none;" lang="RU"></span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">Цікаво знати</span></p>

<p class="MsoNormal" style="text-align: justify; text-indent: 1cm;"><b style=""><span style="font-size: 12pt; font-family: Arial; text-shadow: none;" lang="RU">Повстання під проводом Степана Разіна</span></b><b style=""><span style="font-size: 12pt; font-family: Arial; text-shadow: none;">. </span></b><span style="font-size: 12pt; font-family: Arial; text-shadow: none;" lang="RU">Усі ці зміни
відбувалися на тлі загострення боротьби між різними верствами населення
Московської держави. З метою навести лад у державі 1649 р. було прийнято
Соборне уложення. Майже тисяча статей цього збірника законів регламентували всі
сфери державного життя. Уложення остаточно перетворило селян на кріпаків,
дозволило безстроково шукати селян-утікачів і повертати їх господарям. Одначе
спокою нові закони не принесли. У другій половині XVII&nbsp;ст. в Московській
державі сталася найбільша за її історію кількість повстань селян і міщан.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Перетворені на
кріпаків селяни тікали на Дон, до козаків. Донські козаки були вільними людьми,
несли прикордонну службу. Уряд Московської держави намагався не конфліктувати з
ними. За звичаєм тих часів із Дону втікачів не видавали. Саме тут розпочалося
найбільше в історії Московської держави XVII&nbsp;ст. повстання (1667—1671
рр.), що дістало назву “бунт Стеньки Разіна”.</span></p>

<p class="MsoNormal" style="text-align: justify; text-indent: 1cm;"><b style=""><span style="font-size: 12pt; font-family: Arial; text-shadow: none;" lang="RU">Степан Разін</span></b><span style="font-size: 12pt; font-family: Arial; text-shadow: none;" lang="RU"> (1630—1671) був
середнім на зріст, широкоплечим, відважним, але й жорстоким. Серед товаришів
користувався повагою. Під керівництвом С. Разіна у 1662—1663&nbsp;рр. козаки
брали участь у поході проти турків і кримських татар. Похід був дуже вдалим,
козаки повернулися на Дон із багатими трофеями і полоненими, вихваляючи перед
усіма свого отамана. У 1665 р. царський воєвода князь Ю.&nbsp;Долгорукий
повісив старшого брата Разіна — Івана за самовільний відхід із козаками на Дон
під час війни проти Речі Посполитої. Ця подія, а також спроби царської влади
відібрати в козаків їхні давні вільності, сприяли тому, що бунтівний за
характером С.&nbsp;Разін розпочав боротьбу проти царської влади.</span><span style="font-size: 12pt; font-family: Arial; text-shadow: none;"></span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;"><img src="/images/wh8b/wh8_19_files/image082.jpg" v:shapes="_x0000_i1067" height="361" width="378"></span></p>

<p class="MsoNormal" style="text-align: justify; text-indent: 1cm;"><i style=""><span style="font-size: 12pt; font-family: Arial; text-shadow: none;">Мал. Степан Разін</span></i></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">У травні 1667 р.
Степан Разін, незважаючи на вимогу царя “припинити злодійства”, рушив у
черговий грабіжницький похід. Загін разінців пограбував на Волзі купецький
караван і звільнив засланців, які прямували з ним. Натомість царський уряд
вислав велике військо на чолі з воєводою І. Прозоровським. Разінці зуміли
уникнути зіткнення з урядовими військами, оволоділи Яїцькою фортецею, де й
перезимували. Тоді ж до Степана Разіна приєдналася велика кількість людей, які
прочули про його відвагу та вдачу. З новим великим військом отаман у 1668—1669
рр. здійснив успішний похід на володіння іранського шаха.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">У серпні 1669 р.
флотилія Разіна з багатими трофеями повернулася до Астрахані. Щоб астраханський
воєвода Прозоровський дозволив йому повернутися на Дон, отаман схитрував —
визнав свої провини, віддав частину захоплених гармат і полонених.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">У травні 1670 р.
Разін закликав до нового походу — на цей раз звільняти простий народ від
боярської неволі. За наказом отамана поширювалися “привадливі листи”, в яких
він заявляв, що воює проти зрадників бояр за великого государя. Разом із
разінським військом пливли двоє суден: на одному, обтягнутому червоним
оксамитом, був невідомий, який видавав себе за сина царя; на іншому,
обтягнутому чорним оксамитом, везли опудало, що символізувало патріарха Никона.
Так Разін намагався надати законності своїм діям, підкреслюючи, що йде на
Москву відновити справедливість.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Зібравши на Дону
7-тисячне військо, він навесні 1670 р. рушив у новий похід. Повстанці
захоплювали міста, вбивали бояр, чинили суд над царськими чиновниками й
запроваджували козачий устрій. Повстання охопило величезну територію, але плану
подальших дій Разін, певна річ, не мав. Можливо, він гадав, що встановить після
перемоги козаче самоврядування, на кшталт донського... Тим часом царський уряд
зібрав велику армію.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Вирішальна битва
разінців проти урядових військ сталась у жовтні 1670 р. під&nbsp;Симбірськом.
Повстанців було розбито, а самого Разіна поранено. С.&nbsp;Разін повернувся на
Дон, щоб зібрати нове військо. Всіх ворогів, що траплялися на його шляху,
розлючений поразкою отаман наказував спалювати живцем.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Під Симбірськом
урядові війська вчинили жорстоку розправу над повстанцями. Весь берег було
вкрито шибеницями, на яких повісили 6 тис. відчайдухів. Страти відбувались і в
інших містах. Лише в Арзамасі за три місяці було страчено 11 тис. повстанців.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">На Дону зібрати
нове військо С.&nbsp;Разін не зміг. Козача старшина 14 квітня 1671 р. схопила
отамана та його брата і видала їх урядовим військам. Степана закували в кайдани
і повезли на возі під шибеницею до Москви. 4&nbsp;червня 1671 р. Разіна
доставили до Москви, де після двох днів тортур </span><span style="font-size: 12pt; font-family: Arial; text-shadow: none;">його було </span><span style="font-size: 12pt; font-family: Arial; text-shadow: none;" lang="RU">стра</span><span style="font-size: 12pt; font-family: Arial; text-shadow: none;">чен</span><span style="font-size: 12pt; font-family: Arial; text-shadow: none;" lang="RU">о.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Повстання тривало й
після страти С.&nbsp;Разіна, але поступово згасало. Ім'я Разіна було навіть
заборонено згадувати, церква наклала на нього анафему (прокляття). Проте в
пам'яті народу, в піснях і переказах пам'ять про бунтівного отамана збереглася.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">&nbsp;</span></p>

<p class="MsoNormal" style="text-align: justify; text-indent: 1cm;"><b style=""><span style="font-size: 12pt; font-family: Arial; text-shadow: none;">7</span></b><b style=""><span style="font-size: 12pt; font-family: Arial; text-shadow: none;" lang="RU">. </span></b><b style=""><span style="font-size: 12pt; font-family: Arial; text-shadow: none;">Культура</span></b><b style=""><span style="font-size: 12pt; font-family: Arial; text-shadow: none;" lang="RU">
Московської держав</span></b><b style=""><span style="font-size: 12pt; font-family: Arial; text-shadow: none;">и</span></b></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">У XVI&nbsp;ст. в
культурі Московської держави завершився період середньовіччя і почалося
становлення нової культури.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">У 50-ті&nbsp;рр.
XVI&nbsp;ст. у Москві в будинку одного з керівників “Вибраної ради” було
створено першу друкарню. Ім'я друкаря цих книг невідомо, але доведено, що книги
семи назв вийшли там друком із 1553 р. по 1565&nbsp;р. Звісно, цих книг не
вистачало. Тому на початку 60-х&nbsp;рр. було створено нову державну друкарню,
яку очолили Іван Федоров (Федорович) і Петро Мстиславець. 11 вересня
1564&nbsp;р. вони випустили першу точно датовану московську друковану книгу
“Апостол”. Через рік вийшла книга “Часовник”. Обидві книги мали
церковно-релігійний зміст, але, незважаючи на це, діяльність друкарів викликала
незадоволення, й насамперед у церкви, яка вважала книговидання бісівською
справою. І. Федоров і П.&nbsp;Мстиславець змушені були залишити Москву.
Книгодрукування після від'їзду першодрукарів не припинилося, і за першу
половину XVIІ&nbsp;ст. у Московській державі було видано понад 200 назв книжок,
переважно церковного змісту. Поява друкованих книжок сприяла поширенню освіти і
наукових знань.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">У XVII&nbsp;ст.
робилися спроби створити в Московській державі постійно діючий вищий навчальний
заклад. У Москві 1687 р. було відкрито училище, в якому вчені греки брати
Ліхуди, випускники Падуанського університету в Італії, викладали деякі світські
науки (арифметику, риторику та ін.). Згодом на основі цього училища було
створено Слов'яно-греко-латинську академію. У трьох її класах близько 200 осіб
вивчали грецьку та латинську мови, граматику, геометрію, астрономію, арифметику,
богослов'я, готуючись до духовної та державної служби. В академії, зокрема,
здобув освіту видатний вчений Михайло Ломоносов.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">У Московії в
XVI—XVII&nbsp;ст. ідеали європейського Відродження поширення не набули. У
мистецтві розвивалися традиційні стилі, хоч у них з'явились і деякі нові риси. </span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">До початку
XVI&nbsp;ст. Московський Кремль утратив значення військової фортеці й
перетворився на символ царського самодержавства, центр Московської держави.
Московський архітектор Бажен Огурцов разом з англійським майстром звели Спаську
вежу Кремля в її сучасному вигляді. Вежа стала парадним в'їздом, на ній
встановили годинник із курантами, що відбивали кожну годину.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Вершиною
архітектурного мистецтва, що повинна була, за задумом Івана IV, уславити
могутність Московії, став Покровський собор у Москві на Красній площі</span><span style="font-size: 12pt; font-family: Arial; text-shadow: none;">, споруджений</span><span style="font-size: 12pt; font-family: Arial; text-shadow: none;" lang="RU"> на честь перемоги над Казанським ханством.
Собор, відомий під назвою храма Василія Блаженного, складався з дев'яти окремих
храмів, зв'язаних внутрішніми переходами. Жодна вежа цих храмів не повторює
одна одну, але водночас утворює єдине ціле з іншими. Іван IV, за легендою,
“віддячив” майстрам тим, що осліпив їх, аби не збудували храму ще кращого...</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Милував зір тоді,
милує й нині храм Вознесіння в селі Коломенському під Москвою, збудований у
“шатровому” стилі. 60-метрове кам'яне шатро храму наче злітає білими вежами над
високим берегом Москви-ріки, потверджуючи своєю неперевершеною красою велич
Божої благодаті.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">У живопису
домінував іконопис у традиціях минулих віків. А втім, святим ликам почали
надавати рис живих людей — співчуття, скорботи.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Новим явищем стало
писання “парсун” — портретів. Найвідомішим автором портретів того часу був
художник Симон Ушаков. </span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Головною тенденцією
розвитку живопису в Московській державі XVII&nbsp;ст. стало його “обмирщеніє” —
набуття світського характеру, хоча церковний вплив залишався панівним.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">&nbsp;</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">Документи. Факти.
Коментарі</span></p>

<p class="MsoNormal" style="text-align: justify; text-indent: 1cm;"><b style=""><span style="font-size: 12pt; font-family: Arial; text-shadow: none;" lang="RU">Опис державного устрою Московії
вченим-енциклопедистом Адамом Олеарієм, який відвідав її у 1634—1636 рр.</span></b><span style="font-size: 12pt; font-family: Arial; text-shadow: none;" lang="RU"></span></p>

<p class="MsoNormal" style="text-align: justify; text-indent: 1cm;"><i style=""><span style="font-size: 12pt; font-family: Arial; text-shadow: none;" lang="RU">“Що стосується російського державного
устрою, то це, як визначають політики, “монархія панування й свавілля”.
Государ, яким є цар або великий князь, що успадкував корону, один керує всією
країною, і всі його піддані, як дворяни й князі, так і простолюдини, міщани й
селяни, є його холопами та рабами, до яких він ставиться як господар до своїх
слуг...</span></i></p>

<p class="MsoNormal" style="text-align: justify; text-indent: 1cm;"><i style=""><span style="font-size: 12pt; font-family: Arial; text-shadow: none;" lang="RU">Вельможі повинні без будь-якого сорому,
крім того що вони... ставлять імена у зменшеній формі, називати себе рабами й
потерпати від рабського ставлення...”.</span></i></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">Поміркуйте:</span></i></b></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">1.</span></i></b><span style="font-size: 12pt; font-family: Arial; text-shadow: none;" lang="RU">Які
особливості державного устрою Московії відзначив Олеарій?</span></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">2.</span></i></b><span style="font-size: 12pt; font-family: Arial; text-shadow: none;" lang="RU">Чим
відрізнявся державний устрій Московії від західноєвропейських держав?</span></p>

<p class="MsoNormal" style="text-align: justify; text-indent: 1cm;"><b style=""><span style="font-size: 12pt; font-family: Arial; text-shadow: none;">&nbsp;</span></b></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">Запитання і
завдання</span></i></b></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">1.</span></i></b><span style="font-size: 12pt; font-family: Arial; text-shadow: none;" lang="RU">Розкажіть
про початок Смутних часів у Московській державі.</span></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">2.</span></i></b><span style="font-size: 12pt; font-family: Arial; text-shadow: none;" lang="RU"> Складіть
таблицю “Смутні часи в Московській державі” за схемою:</span></p>

<table class="MsoNormalTable" style="border-collapse: collapse; border: medium none;" border="1" cellpadding="0" cellspacing="0">
 <tbody><tr style="">
  <td style="width: 123.75pt; border: 1pt solid windowtext; padding: 0cm 5.4pt;" valign="top" width="165">
  <p class="MsoNormal" style="text-align: center;" align="center"><span style="font-size: 12pt; font-family: Arial; text-shadow: none;" lang="RU">Період</span></p>
  </td>
  <td style="width: 123.8pt; border-width: 1pt 1pt 1pt medium; border-style: solid solid solid none; border-color: windowtext windowtext windowtext -moz-use-text-color; padding: 0cm 5.4pt;" valign="top" width="165">
  <p class="MsoNormal" style="text-align: center;" align="center"><span style="font-size: 12pt; font-family: Arial; text-shadow: none;" lang="RU">Хронологічні
  рамки</span></p>
  </td>
  <td style="width: 123.8pt; border-width: 1pt 1pt 1pt medium; border-style: solid solid solid none; border-color: windowtext windowtext windowtext -moz-use-text-color; padding: 0cm 5.4pt;" valign="top" width="165">
  <p class="MsoNormal" style="text-align: center;" align="center"><span style="font-size: 12pt; font-family: Arial; text-shadow: none;" lang="RU">Основні події</span></p>
  </td>
  <td style="width: 123.85pt; border-width: 1pt 1pt 1pt medium; border-style: solid solid solid none; border-color: windowtext windowtext windowtext -moz-use-text-color; padding: 0cm 5.4pt;" valign="top" width="165">
  <p class="MsoNormal" style="text-align: center;" align="center"><span style="font-size: 12pt; font-family: Arial; text-shadow: none;" lang="RU">Результати
  періоду</span></p>
  </td>
 </tr>
 <tr style="">
  <td style="width: 123.75pt; border-right: 1pt solid windowtext; border-width: medium 1pt 1pt; border-style: none solid solid; border-color: -moz-use-text-color windowtext windowtext; padding: 0cm 5.4pt;" valign="top" width="165">
  <p class="MsoNormal" style="text-align: justify;"><span style="font-size: 12pt; font-family: Arial; text-shadow: none;" lang="RU">&nbsp;</span></p>
  </td>
  <td style="width: 123.8pt; border-width: medium 1pt 1pt medium; border-style: none solid solid none; border-color: -moz-use-text-color windowtext windowtext -moz-use-text-color; padding: 0cm 5.4pt;" valign="top" width="165">
  <p class="MsoNormal" style="text-align: justify;"><span style="font-size: 12pt; font-family: Arial; text-shadow: none;" lang="RU">&nbsp;</span></p>
  </td>
  <td style="width: 123.8pt; border-width: medium 1pt 1pt medium; border-style: none solid solid none; border-color: -moz-use-text-color windowtext windowtext -moz-use-text-color; padding: 0cm 5.4pt;" valign="top" width="165">
  <p class="MsoNormal" style="text-align: justify;"><span style="font-size: 12pt; font-family: Arial; text-shadow: none;" lang="RU">&nbsp;</span></p>
  </td>
  <td style="width: 123.85pt; border-width: medium 1pt 1pt medium; border-style: none solid solid none; border-color: -moz-use-text-color windowtext windowtext -moz-use-text-color; padding: 0cm 5.4pt;" valign="top" width="165">
  <p class="MsoNormal" style="text-align: justify;"><span style="font-size: 12pt; font-family: Arial; text-shadow: none;" lang="RU">&nbsp;</span></p>
  </td>
 </tr>
</tbody></table>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">&nbsp;</span></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">3.</span></i></b><span style="font-size: 12pt; font-family: Arial; text-shadow: none;" lang="RU"> Розкажіть
про початок правління династії Романових.</span></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">4. </span></i></b><span style="font-size: 12pt; font-family: Arial; text-shadow: none;" lang="RU">Наведіть
факти, що підтверджують абсолютний характер влади царя Олексія Михайловича.</span></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">5.</span></i></b><span style="font-size: 12pt; font-family: Arial; text-shadow: none;" lang="RU"> У чому
полягає сутність церковної реформи та розколу в середині XVII&nbsp;ст.?</span></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">6.</span></i></b><span style="font-size: 12pt; font-family: Arial; text-shadow: none;" lang="RU"> Розкажіть
про повстання під керівництвом С.&nbsp;Разіна за планом:</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">а) причини
повстання;</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">б) перебіг
повстання;</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">в) причини поразки.</span></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">7.</span></i></b><span style="font-size: 12pt; font-family: Arial; text-shadow: none;" lang="RU"> Яке ваше
особисте ставлення до ватажка повстанців С.&nbsp;Разіна?</span></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;">&nbsp;</span></i></b></p>

<p class="MsoNormal" style="text-align: justify; text-indent: 1cm;"><b style=""><i style=""><span style="font-size: 12pt; font-family: Arial; text-shadow: none;" lang="RU">Запам'ятайте
дати:</span></i></b><span style="font-size: 12pt; font-family: Arial; text-shadow: none;" lang="RU"></span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">1598—1613 рр. —
Смутні часи.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">1613&nbsp;р. —
Обрання царем Михайла Романова; початокдинастії Романових у Московській
державі.</span></p>

<p class="MsoNormal" style="text-align: justify; text-indent: 1cm;"><span style="font-size: 12pt; font-family: Arial; text-shadow: none;" lang="RU">1667—1671&nbsp;рр.
— Повстання під проводом С.&nbsp;Разіна.</span></p>

<p class="MsoNormal" style="text-align: justify; text-indent: 1cm; line-height: 150%;"><span style="font-size: 12pt; line-height: 150%; font-family: Arial; text-shadow: none;">&nbsp;</span></p>

<p class="MsoNormal" style="text-align: justify; text-indent: 1cm; line-height: 150%;"><span style="font-size: 12pt; line-height: 150%; font-family: Arial; text-shadow: none;">&nbsp;</span></p>
